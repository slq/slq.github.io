---
layout: post
title:  "Książki dla startupowca"
date:   2019-03-23 21:03:36 +0530
categories: Startup Business
---
Jakiś czas temu poszedłem na dyskusję o ekosystemie startupowym. Prowadzący wyrwał mnie z zaskoczenia do dyskusji z ekspertami, którzy byli zaskakująco zgodni w twierdzeniu, że trzeba wspierać, dzielić się wiedzą i organizować, a pojawi się ekosystem. Następnym razem będę się mniej krzywił. Wyrwany do odpowiedzi mówiłem o tym, że brakuje nam przede wszystkim budulca ekosystemu. Dobrych startupów mamy więcej niż kiedykolwiek. Ale ciągle zdecydowanie za mało.
![My helpful screenshot](/assets/images/books.jpg)
<a style="background-color:black;color:white;text-decoration:none;padding:4px 6px;font-family:-apple-system, BlinkMacSystemFont, &quot;San Francisco&quot;, &quot;Helvetica Neue&quot;, Helvetica, Ubuntu, Roboto, Noto, &quot;Segoe UI&quot;, Arial, sans-serif;font-size:12px;font-weight:bold;line-height:1.2;display:inline-block;border-radius:3px" href="https://unsplash.com/@thoughtcatalog?utm_medium=referral&amp;utm_campaign=photographer-credit&amp;utm_content=creditBadge" target="_blank" rel="noopener noreferrer" title="Download free do whatever you want high-resolution photos from Thought Catalog"><span style="display:inline-block;padding:2px 3px"><svg xmlns="http://www.w3.org/2000/svg" style="height:12px;width:auto;position:relative;vertical-align:middle;top:-2px;fill:white" viewBox="0 0 32 32"><title>unsplash-logo</title><path d="M10 9V0h12v9H10zm12 5h10v18H0V14h10v9h12v-9z"></path></svg></span><span style="display:inline-block;padding:2px 3px">Thought Catalog</span></a>

Kto ma się z kim dzielić wiedzą jeśli w 40 milionowym kraju startupów jest tysiąc, funduszy VC pięćdziesiąt, a w całej branży technologicznej pracuje może 100.000 osób, z czego ogromna większość to programiści sprzedawani na godziny. A jak zrobić, żeby było więcej startupowców? Trzeba robić więcej startupów, które będą ich zatrudniać. Jak? Normalnie. Ciężką codzienną pracą nad produktem, sprzedażą i marketingiem. Ekosystem z prawdziwego zdarzenia będzie wtedy gdy ryzyko podjęcia pracy lub założenia w startupie nieco się zmniejszy na skutek podaży projektów. Zbankrutowałeś lub wywalili cię z roboty? Nic nie szkodzi, 3 ulice dalej jest startup, który chętnie skorzysta z twojego dotychczasowego doświadczenia.

Wierzę, że z czasem do tego dojdziemy. I dochowamy się „startupowych profesjonalistów" z prawdziwego zdarzenia w rozsądnej ilości. W Polsce ktoś kto zajmuje się przedsiębiorczością technologiczną 10 lat jest bardzo rzadkim zjawiskiem. Potrzebujemy więcej takich zjawisk jeśli mamy mieć jakiś ekosystem. Bardzo potrzeba ludzi, którzy doradzali 10 firmom, zainwestowali w 6 innych, pracowali w 3, mają kontakty, know-how, oczytanie i doświadczenie. Póki co uczymy się głównie na błędach i z książek, blogów, podcastów (ci nieliczni z nas którzy coś czytają). Jak zawsze, każdą z poniższych książek serdecznie polecam na bazie własnego z nią obcowania. Jestem w sprzedaży od 100 miesięcy. Z perspektywy czasu widzę wyraźnie, że książki były fundamentem dla dowożenia rezultatów. Chcecie sprzedawać więcej? Czytajcie.

1. EXPONENTIAL ORGANIZATIONS: WHY NEW ORGANIZATIONS ARE TEN TIMES BETTER, FASTER, CHEAPER THAN YOURS (AND WHAT TO DO ABOUT IT) – SALIM ISMAIL (2014)
Świetna książka i kropka. Studenci singularity university napisali na bazie notatek z wykładów i pogłębionych studiów syntezę, która pokazuje w oparciu o jakie paliwa, trendy, cechy wspólne rosną organizacje, które wzrastają w postępie geometrycznym. Dużo krwistego mięsa. Pamiętam, że czytałem tą książkę w polskim busie gdy jechaliśmy z Piotrem zbierać drugą rundę venture capital dla Righthello. Dobre czasy.

2. ZERO TO ONE – PETER THIEL, BLAKE MASTERS (2014)
Prominentny człowiek mafii Paypala, CEO Palantira, Partner w Y Combinator, founding partner w Founders Fund, CEO Palantira. Jego dokonania jako VC są imponujące. Jego inwestycje to między innymi Facebook, Spotify, SpaceX, Stripe, AirBnb, Lyft, Asana czy Wish. Dla mnie Thiel to król filozof doliny krzemowej. Oczywiście, do momentu gdy nie poparł we właściwy sobie, kontrariański sposób Donalda Trumpa. Teraz w dobrym tonie byłoby nazwać go rasistą, faszystą, islamofobem albo inaczej, byle brzydko.
Zero to one krążyło po sieci jako zbiór notatek z wykładu Thiela, które spisał Blake Masters. Rzecz zatoczyła na tyle szeroki krąg, że wydawnictwa zaczęły uderzać do Thiela o napisanie książki a ten sprytnie przerzucając 90% pracy na Mastersa stworzył z nim zero to one. Mistrzowskie zagranie win-win. Autor porusza bardzo dużo wątków: startupy, techonlogia, rozwój zawodowy. To jedna z najbardziej przenikliwych książek nt. technologii z jaką miałem styczność. Z dzisiejszej perspektywy chyba nie wszedłbym w biznes z kimś kto jej nie czytał. Ależ 2014 był dobrym rokiem jeśli chodzi o książki.

3. DAVID AND GOLIATH: UNDERDOGS, MISFITS, AND THE ART OF BATTLING GIANTS – MALCOLM GLADWELL (2013)
Robienie startupów, szczególnie w Polskich warunkach oznacza, że zawsze mamy za mało zasobów z których musimy wyciskać więcej niż się da. Ta książka jest właśnie o takich sytuacjach i spojrzeniu na starcie dawida z goliatem z innej perspektywy niż siła vs. słabość, mały vs. duży. Alternatywna optyka, którą proponuje Gladwell pokazuje, że nie wszystko musi być tak oczywiste jak się wszystkim wydaje. Autor pokazuje szersze spojrzenie na starcia asymetryczne, w których teoretycznie słabsza strona, której nikt nie dawał szans jednak wygrywała. To nie jest książka narzędziowa, która pomoże rozwiązać wam konkretny problem w firmie. Myślę jednak, że to bardzo pożyteczna lektura od strony mindsetu, wiary w siebie i strachu przed porażką.

4. HOW I LOST 170 MILLION DOLLARS – NOAH KAGAN
Noah przewinął się przez kilka naprawdę dobrych firm – Facebook, Mint czy ostatnio SumoMe (tego ostatniego jest founderem). Ten bardzo sprawny marketingowiec opisuje jednak w tej książce swoje 10 miesięcy pracy w facebooku. Ponieważ jego opcja na akcje miała klif po 12 miesiącach nie tyle stracił – co nie zarobił 170 milionów dolarów w dniu IPO facebooka. Noah opisuje swoje doświadczenie pracy w facebooku, styl zarządzania wczesnego Marka Zuckerberga (scena z japońską kataną i groźbami za niedowożenie deadline'ów jest fenomenalna) i kulturę panującą w małej, szybko rosnącej firmie. Niewiele jest książek pisanych przez nie-CEOs szybko rosnących spółek. To jedna z nich, moim zdaniem bardzo wartościowa dla ludzi, którzy zaczynają swoje startupowe doświadczenie, bo pisana z perspektywy młodego człowieka, który trafia na okazję życia, która stanowi jednak dla niego samego gigantyczne wyzwanie – Noah był pracownikiem numer 17.

5. BEHIND THE CLOUD: THE UNTOLD STORY OF HOW SALESFORCE.COM WENT FROM IDEA TO BILLION-DOLLAR COMPANY-AND REVOLUTIONIZED AN INDUSTRY – MARC BENIOFF, CARLYE ADLER (2009)
To książka CEO Salesforce'a, która jest prawie wcale w Polsce nie znana. Założyciel opowiada o lekcjach płynących z różnych etapów spółki, dekonstruując te fragmenty, które przyczyniły się do wzrostu pozycji i ostatecznego zwycięstwa nad konkurencją. Po lekturze tej książki zacząłem dużo bardziej doceniać tą spółkę i zrozumiałem jak niesamowicie innowacyjną ona była. Czytałem ją na plaży w Gruzji i musiałem wyglądać naprawdę dziwnie śmiejąc się do Kindla (niektóre ich taktyki marketingowe są przezabawne). Ta książka uświadomiła mi jak mało wiemy na temat firm, które wyskalowały się do multimiliardowych biznesów na temat których wszyscy w naszej branży mają swoją opinię, bardzo często popartą jedynie używaniem produktu (a i to rzadko) i czytaniem nagłówków portali. Bardzo akcjonalna książka, w trakcie lektury zrobiłem dużo notatek.

6. THE $100 STARTUP: REINVENT THE WAY YOU MAKE A LIVING, DO WHAT YOU LOVE, AND CREATE A NEW FUTURE – CHRIS GUILLEBEAU (2012)
Fajna książka, która już się trochę zestarzała. Autor sugeruje branie świata w swoje ręce poprzez budowę tanich startupów – blogów, serwisów contentowych, kanałów na youtube itd. Raczej nazwałbym ją 100$ internet business niż 100$ startup. Niemniej uważam ją za bardzo wartościową. Patrząc np. na rezultaty osiągane przez Michała Szafrańskiego nie mam pytań co do tego, że biznes z relatywnie niewielką barierą wejścia (blog) może przynosić świetne dochody, gdy stoi za takim biznesem konsekwencja i egzekucja na odpowiednim poziomie. Warto jeśli znajdujesz się w typowej dla młodego startupowca sytuacji – zero na koncie, niewiele twardych kompetencji i dużo chęci i parcia na bramkę. Jeszcze bardziej jednak przeczytać ją po paru latach – i jednak skupić się na posiadaniu twardych kompetencji.

7. THE INEVITABLE: UNDERSTANDING THE 12 TECHNOLOGICAL FORCES THAT WILL SHAPE OUR FUTURE – KEVIN KELLY (2016)
Nie przepadam za książkami futurystycznymi. Ta jednak przypadła mi do gustu bo opowiada o 12 trendach, które już odpaliły, po prostu przewijając je w przyszłość. Ponieważ filozofia „jechania na trendzie" jest mi bliska bardzo spodobało mi się, to, że ostatnio powstało sporo książek tego typu. Wydaje mi się, że ludzie, którzy postawią na to co się nie zwija a rozwija wygrają. Tym, którzy w to nie wierzą polecam założenie call center. Jeszcze nie skończyłem czytać tej książki, ale już mogę ją polecić. Bardzo podobał mi się pogodny wpływ jaki na mnie miała. Czytając praktycznie zawsze uśmiechałem się. Wygląda na to, że przyszłość będzie całkiem OK.

8. STARTUP PLAYBOOK – SAM ALTMAN
Zaraz ktoś wyśle mnie na drzewo za rekomendowanie podstaw. Może i racja, ale ten post jest kierowany do początkujących. Ilekroć licho podpuści mnie i pójdę na konferencję startupową widzę, że potrzeba znajomości kwestii bardzo podstawowych jest w naszej startupowej braci bardzo silna – ale często nieuświadomiona. Książka omawia wszystkie podstawowe kwestie związane z budową startupu – zespół, walidację, model biznesowy, produkt, marketing, dystrybucję i tak dalej. Książeczka jest dostępna za darmo i ma tylko niewiele ponad sto stron, więc da się ją przerobić w jedno popołudnie.

9. START-UP NATION: THE STORY OF ISRAEL'S ECONOMIC MIRACLE – DAN SENOR, SAUL SINGER (2009)
Znakomita książka, która powinna być obowiązkowa dla każdego kto chce dyskutować o ekosystemie startupowym, warunkach rozwoju spółek technologicznych i innowacji w ogóle. Autorzy omawiają jak to się stało, że Izrael jest miejscem, które przyciąga tak wiele VC i generuje tak dużo innowacji. Okazuje się, że koktail złożony z technologii, wojska, zawziętości, kapitału społecznego, venture capital, hutzpa, młodości i wytrwałości daje całkiem dobre efekty. Następny mądrala, który będzie mówił o dolinie krzemowej nad Wisłą (lub gdziekolwiek w Polsce) powinien dostać tą książką przez łeb. Warto przeczytać jeśli interesuje was coś więcej i szerzej niż tylko wzrost waszego biznesu tydzień do tygodnia i kwartał do kwartału.

10. BUSINESS MODEL GENERATION: A HANDBOOK FOR VISIONARIES, GAME CHANGERS, AND CHALLENGERS (2010)
Klasyk, a często ludzie o nim zapominają. Dla mnie ta książka wyczerpała temat tworzenia nowych i doskonalenia starych modeli biznesowych. Jeśli więc zastanawiasz się czy twój model biznesowy jest do wymiany lub ulepszenia (każdy powinien) lub myślisz nad stworzeniem czegoś nowego – będzie jak znalazł. Książka ma mnóstwo rysunków, które ułatwiają czytanie, niemniej pozostaje dość techniczna przez co czytanie jej nie jest największą z możliwych przyjemności.

11. THE LEAN STARTUP: HOW TODAY'S ENTREPRENEURS USE CONTINUOUS INNOVATION TO CREATE RADICALLY SUCCESSFUL BUSINESSES – ERIC RIES
Maciek Wilczyński słusznie wytknął mi brak tej książki w zestawieniu, więc naprawiam. Zapomniałem o niej bo wszyscy czytali ją już daaawno temu 🙂 Ries na bazie doświadczeń z przemysłu, kaizen oraz drogi, którą przeszła Toyota wypracował syntezę zwinnego sposobu zarządzania, która zawojowała świat pod nazwą Lean Startup. Ta książka to jest absolutny must-have.

12. SCRUM: THE ART OF DOING TWICE THE WORK IN HALF THE TIME – JEFF SUTHERLAND
To jedna z książek, które powinienem przeczytać zaraz po premierze. Sutherland jest konsultantem i centralną postacią dla rozwoju zwinnych metodyk wytwarzania oprogramowania ze scrumem na czele. W tej książce krótko, konkretnie i na przykładach tłumaczy o co chodzi w scrumie. Jeśli zarządzacie – chcecie to rozumieć.

13. THE FOUR – SCOTT GALLOWAY
Google, Facebook, Amazon i Apple. Gdyby te firmy były miastem liczyłoby ono jakieś pół miliona ludzi i miało PKB Francji. Jak to możliwe? Czy da się to powtórzyć? Kto będzie piątą firmą? Kto będzie miał trylion dolarów wyceny jako pierwszy? Czyim kosztem się to odbywa? Jaki to ma wpływ n społeczeństwo i kulturę jako taką? Scott Galloway odpowiada na wszystkie te pytania. Znakomita książka oparta na dogłębnym zrozumieniu zagadnienia i dużej ilości ciekawych danych.

14. DISRUPTED – DAN LYONS
Interesujące i czasami zabawne spojrzenie na Hubspot i całą dolinę krzemową. Lyons wpisuje się w trend wyzbywania się złudzeń na temat spółek technologicznych. Myślę, że wielu ludziom w startupach będzie łatwiej jeśli zrozumieją, że sytuacje w których zdarza im się bywać nie są unikalne – są tylko normą o której mało się mówi. Warto przeczytać w oryginale ponieważ beznadziejność polskiego przekładu pobiła wszelkie rekordy. Jeśli czytaliście Sales Acceleration Formula pióra Marka Roberge, warto uzupełnić obraz hubspota jaki macie za pomocą Disrupted.

15. THE EVERYTHING STORE – BRAD STONE
Amazon rozebrany na czynniki pierwsze. Ta książka pozwoliła mi dużo lepiej zrozumieć tą firmę jak i heurystyki, którymi kieruje się Jeff Bezos w budowie tego rekina. W mojej opinii Amazon to jedna z najciekawszych firm w historii świata, która jeszcze bardzo namiesza i zdecydowanie zasługuje na taką biografię. Na uwagę zasługuje to, że Stone napisał ją w 2013, kiedy Amazon nie był jeszcze nigdzie blisko potęgi, którą ma dziś.

16. UPSTARTS – BRAD STONE
Wiwisekcja Ubera oraz AirBnB. Okazuje sie, że Uber nie jest taki zły jak go malują – a AirBnB takie cukierkowe. Jeśli próbujesz rozruszać regulowaną branżę, próbujesz rozkruszać zabetonowane publiczne instytucje lub prowadząc biznes masz dużo styczności z samorządami to zdecydowanie warto przeczytać. Jeśli ciekawi was lobbing i praktyki na styku lobbingu i PR prowadzone przez duże startupy (korporacje?) to też zdecydowanie warto ją przeczytać.
""
17. CHAOS MONKEYS – ANTONIO GARCIA MARTINEZ
A""""""""""""""""""'''''''''''''''''''''''na się od pracy w Goldman Sachs a potem przenosi się do Silicon Valley. Jest w tej historii Facebook, Twitter, Ycombinator, pozwy sądowe i ogromna ilość ważnych startupowych lekcji. Trochę przypomina książkę Dana Lyonsa o Hubspocie, ale jest od niej znacznie, znacznie lepsza. Rzadko da się przeczytać książkę nie pisaną z perspektywy CEO (Autor jest CEO tylko przez część tej książki), co jest dodatkowym plusem z punktu widzenia ludzi, którzy są na niższych pozycjach w firmach technologicznych. Jeśli zastanawiasz się jak wyglądają bebechy robienia startupów finansowanych za pomocą venture capital – wyglądają one mniej więcej tak.

# Wartościowe książki o sprzedaży i marketingu
---

W odróżnieniu od poprzedniej części cyklu dodaję daty premier książek. Książki nt. sprzedaży i marketingu mają zwykle swoją datę przydatności do spożycia. Do rzadkości należą te, które pozostają aktualne po więcej niż 10 latach. Z drugiej strony na rynku publikacji dla marketerów i sprzedawców B2B panuje taka posucha, że nawet przeczytanie nieco przeterminowanego już predictable revenue da więcej niż lektura kolejnej książki z case'ami sprzedaży płatków w USA za pomocą ATLu w latach dziewięćdziesiątych. Tak jak poprzednio – wszystkie książki czytałem, każdą z nich osobiście dla ciebie rekomenduję.

1. PRZESKOCZYĆ PRZEPAŚĆ – GEOFFREY A. MOORE (1989)
Klasyk dla ludzi, którzy wprowadzają nowe produkty na rynek (niekoniecznie technologiczne). Dowcip polega na tym, że książka powstała dwadzieścia kilka lat temu, ale nadal, w prawie niezmienionej formie stanowi świetny opis rzeczywistości rynkowej towarzyszącej wprowadzaniu nowych produktów na rynek. O przenikliwości autora niech świadczy, że od pierwszego wydania jedyne co zmienia się w kolejnych edycjach to przykłady. Nikt nie chce już uczyć się marketingu na przykładzie tego jak wprowadzano na rynek kasety video.

2. COŚ ZA COŚ – KEVIN MANEY (2010)
Bardzo dobra książka, która pokazuje fundamentalny konflikt pomiędzy byciem drogim a dostępnym będący podstawą polityki cenowej. Książka koncentruje się dość mocno na rynkach B2C ale daje się z niej wyciągać sporo analogii do rynku B2B. Główna teza książki była podstawą do mapy rozwoju firm z branży usług profesjonalnych (albo budujesz dużą armię albo niewielkie służby specjalne). Tylko 216 stron, świetna forma, więc szybko się czyta. Idealna książka na weekend.

3. TRAKCJA – GABRIEL WEINBERG (2015)
Weinberg napisał bardzo dobrą książkę podsumowującą repertuar technik marketingowo-sprzedażowych dostępny startupom. To bardzo dobry punkt wyjścia do rozmowy na temat tego w jaki sposób chcecie skalować marketing i sprzedaż, gdy dojdziecie do tego dylematu. W momencie gdy kluczowe osoby w firmie będą po lekturze tej książki łatwiej będzie osiągnąć porozumienie co do kanałów dystrybucji z jakich chcecie korzystać.

4. TRIBES: WE NEED YOU TO LEAD US – SETH GODIN (2008)
Godin w swojej bardzo krótkiej książce zawarł sporo ciekawych spostrzeżeń na temat swojej koncepcji plemion. Jego zdaniem w dobie internetu ludzie zaczęli gromadzić się wokół spraw, wartości i zainteresowań, które ich zajmują co stworzyło znakomity grunt pod obejmowanie przywództwa nad tymi grupami zainteresowań. Godin stawia tezę, że ludzie tego chcą i potrzebują. A ja się z nim zgadzam, bo widzę sporo przykładów na potwierdzenie tej tezy. W połączeniu z 100$ startup ta książka może dać bardzo wartościowe pomysły na wystartowanie małego biznesu dla startujących, tym bardziej, że tego typu biznesy zaczynają się od niewielkich barier wejścia również czasowo, nierzadko wystarcza 10-20 godzin tygodniowo.

5. SZTUKA RYNKOLOGII – JACEK KOTARBIŃSKI (2014)
Kotarbiński napisał bardzo dobrą książkę, pisaną z perspektywy praktyka, który widział na rynku wiele i z tych doświadczeń destyluje wartościowe obserwacje, nie zamykając oczu na patologie. Ponieważ autor słowem rynkologia próbuje zastąpić cisnący się na usta marketing, książka nie może mieć podtytułu „czyli marketing po polsku w XXI wieku" choć mi wybitnie by on tam pasował. Autor to konsultant i jeden z najbardziej znanych Polskich marketingowców a także autor licznych publikacji w prasie branżowej i pomysłodawca bardzo lubianego przeze mnie fanpage'a „bareizmy wiecznie żywe". Bardzo podobało mi się to, że książka porusza temat marketingu w polskich firmach w kontekście relacji ze sprzedażą, osobą zarządzającego czy obsługą klienta – marketing w tej książce jest częścią większej całości a nie silosem. Szczególnie polecam tą książkę ludziom, którzy pracują w marketingu B2C i nie są w 100% zachwyceni tym jak wygląda marketing w ich wykonaniu. Być może ta książka będzie dla was amunicją, która posłuży do zmiany na lepsze.

6. TO SELL IS HUMAN – DANIEL PINK (2012)
To książka o sprzedaży dla nie-sprzedawców. Jeśli pracujesz w B2B nie sądzę, że da się naprawdę zrozumieć marketing bez choćby powierzchownego zrozumienia sprzedaży. Jeśli znalazłeś się jak wielu moich klientów w sytuacji w której o sprzedaży wiesz nic i nawet się przed nią wzbraniasz ale jesteś marketingowcem i wspierać  sprzedaż musisz to tutaj warto zacząć leczenie się z przekonań, które nie pozwalają ci robić swojej roboty. I to szybko.

7. PERENNIAL SELLER: THE ART OF MAKING AND MARKETING WORK THAT LASTS – RYAN HOLIDAY (2017)
Ryan Holiday w swojej 5 książce poruszył temat tworzenia oraz marketingu dzieł, które sprzedają się ciągle, przez lata. Jak to możliwe, że trzecioplanowi aktorzy, którzy grali w „Skazani na Shawshank" nadal otrzymują kilkaset dolarów wynagrodzenia miesięcznie z tytułu tantiem? Co stoi za tym, że Iron Maiden utrzymuje się na rynku od dekad przy zerowym zainteresowaniu mediów? Z czego wynika to, że czterogodzinny tydzień pracy od ponad dekady sprzedaje dziesiątki tysięcy kopii rocznie? Jeśli zastanawiacie się nad tego typu fenomenami – to jest książka dla was. Holiday jest insiderem w świecie kreatywności i tworzenia książek sprzedających się długo po premierze – poza swoimi książkami brał udział w projektach autorów takich jak Tony Robbins, Tim Ferriss, James Altucher czy Tucker Max.

8. CRUSHING IT – GARY VAYNERCHUK ORAZ
Czy nowe media są szansą demokratyzującą dostęp do dystrybucji informacji i opinii? A może nowe media są wytrychem, który pozwala na hackowanie amerykańskich wyborów przez rosyjskich hackerów, dystrybucję fake news oraz kampanie reklamowe produktów wyssanych z palca? A może obie tezy są prawdziwe? A może żadna? Te dwie książki są dla mnie dwoma stronami tego samego medalu – Holiday przestrzega przed zagrożeniami wynikającymi z nowego ładu medialnego a Vaynerchuk pokazuje szanse które się w nich kryją.

9. TRUST ME I'M LYING – RYAN HOLIDAY
j.w.

10. WAR OF ART – STEVEN PRESSFIELD
Krótka książka, która obok Daily Rituals i zobaczenia z bliska etyki pracy Kamila Kozieła poprzestawiała mi coś w głowie. Przez tą książkę zacząłem po prostu pracować ciężej, z większą wytrwałością, aż do osiągnięcia efektu. Istnieje wysokie prawdopodobieństwo, że moje życie po zostaniu CEO i powiększeniu się rodziny złamałoby się na pół z braku czasu na jakiekolwiek „me time" gdyby nie ta lektura. A tak – jakoś ciągniemy ten wózek.

11. MASTERY – ROBERT GREENE
Bardzo ciekawe studium nad drogą do mistrzostwa postaci, które uchodzą za najlepsze w swoich dziedzinach. Michał Anioł, Leonardo Da Vinci, Karol Darwin i reszta ferajny rozebrani na czynniki pierwsze. To nie jest łatwa lektura ale pewnie sprezentuję ją swojemu synowi gdy będzie nastolatkiem i będzie się zastanawiał nad tymi wszystkimi wielkimi znakami zapytania, które mają w głowach nastolatkowie. Jeśli chcecie być w czymś naprawdę, naprawdę dobrzy – bardzo polecam.

12. BREAKING THE TIME BARRIER – JENNY RANDLES
Krótkie, lekkie przedstawienie idei value based pricing. Ta książka jest dostępna za darmo w internecie. W szczególności polecam freelancerom i właścicielom małych firm robiących rzeczy na indywidualne zamówienie.

13. JAK PISAĆ, ŻEBY CHCIELI CZYTAĆ (I KUPOWAĆ). COPYWRITING & WEBWRITING – ARTUR JABŁOŃSKI
Artur Jabłoński napisał bardzo dobrą i krótką książkę. Zrobiłem dużo notatek a i sporo podrzucałem bezpośrednio na firmowy kanał dedykowany promocji naszej firmy. Jeśli robicie dużo content marketingu lub w inny sposób pracujecie w internecie słowem to książka dla was. Jeśli jesteście zajęci to także jest książka dla was ponieważ autor postanowił nas nie zamęczyć i wyczerpał temat w 165 stron, więc przeczytałem ją w pół soboty.
Książka jest mocno techniczna, odwołuje się do badań i systematyzuję wiedzę. Na uwagę zasługują też dobre przykłady (których jest szczególnie przy końcu nieco za mało). Oprócz tego, że autor tłumaczy nam jak pisać – również pokazuje nam to za pomocą tego jak napisana jest ta książka (bardzo dobrze).
Na szczególną pochwałę zasługuje konwersacyjny styl i „gra" z czytelnikiem. Nie ma nic gorszego niż nudny artykuł/prezentacja/książka o storytellingu i Arturowi udało się nie popełnić kiepsko napisanej książki o pisaniu
'
# Inspirujące książki o biznesie
---

W trzecim odcinku cyklu bierzemy na warsztat książki biograficzne, autobiograficzne oraz zbiory wywiadów z ludźmi biznesu. Bardzo lubię tą kategorię, bo można dzięki nim dość głęboko poznać drogę po jakiej kroczyli przedsiębiorcy lub ich firmy. Dla porządku wprowadziłem podział na autorów polskich i zagranicznych, wszystkiego wyszło 23 książki. Dzięki takim książkom można doskonale oduczyć się czytania pełnych efekciarstwa, przeinaczeń i skrótów myślowych artykułów w stylu "11 sposobów na zarządzanie zespołem wg Elona Muska". Wszystkie książki zamykają się do 70 historii. Myślę, że każdy czytelnik tego bloga znajdzie tu coś dla siebie.

Jeśli masz ochotę na dwie poprzednie części cyklu zapraszam tutaj:

## Polscy autorzy:
---

1. ŁOWCY MILIONÓW. DEKALOG PRZEDSIĘBIORCY – LESZEK KOSTRZEWSKI, PIOTR MIĄCZYŃSKI (2012)
To książka w przeważającej mierze o tradycyjnych biznesach. Szkoła wyższa. Producent butów. Producent soków. Producent okien. Siedząc w technologicznym bagienku często zapominamy, że świat nie wygląda jak hipsterska knajpa pełna startupowców w czwartkowy wieczór. Ta książka to dobra odtrutka na zaczadzenie startupami.

2. ZAWÓD: ZWYCIĘZCA – VADIM MAKARENKO (2013)
Opisu tego zbioru wywiadu z prezesami korporacji nie będzie. Po prostu przeczytajcie ten wywiad i kupcie tą książkę. Podziękujecie mi kiedy indziej.

3. E-WANGELIŚCI. UCZ SIĘ OD NAJLEPSZYCH TWÓRCÓW POLSKIEGO INTERNETU – TOMASZ CISEK, PAWEŁ NOWACKI (2012)
Tomasz Cisek, którego miałem przyjemność przelotnie poznać przy okazji pracy w Divante popełnił wraz z Pawłem Nowackim książkę o pierwszych w Polsce firmach internetowych, które z perspektywy dzisiejszego rynku zostały w niemałej mierze zapomniane. To ciekawa wycieczka do początków, tym bardziej, że ludzie, którzy się przez tą książkę przewijają wcale z rynku nie wypadli, tylko nadal na nim funkcjonują. Warto przeczytać i zobaczyć jak dużą drogę przebył ten ekosystem od początków.

4. PRACUJ NA TAK – JAK ZBUDOWALIŚMY FIRMĘ OPARTĄ NA ZAANGAŻOWANIU – PRZEMYSŁAW GACEK, PAWEŁ KUBISIAK (2015)
Książkę przesłuchałem audiobookiem w ciągu pół dnia, słuchając ciurkiem. Pracuj.pl to jeden z największych sukcesów w historii polskich startupów, firma pod wieloma względami podobna do Righthello. Ponieważ jeden z autorów jest LP w HedgeHogFund, który w nas zainwestował a sam fundusz przedstawił nas paru osobom, które przewijają się na kartach tej książki doświadczenie jej czytania było bardzo ciekawe. Chyba nigdy wcześniej bliżsi lub dalsi znajomi nie pojawiali się na kartach książek które czytałem. Jedyne zastrzeżenie jakie mam do tej książki to jej cena i uboga promocja. To pomyłka, że więcej startupowców przeczytało biografię Kulczyka zamiast historię Pracuj.pl. Zdecydowanie więcej ludzi powinno się o niej dowiedzieć.

5. OD NĘDZY DO PIENIĘDZY CZYLI ZNAD BUGU NA WALLSTREET – TAD WITKOWICZ (2009)
Tad Witkowiczto jedyny Polak, który wprowadził dwie spółki na Nasdaq. Oglądacie Halt and catch fire? Nie? To zacznijcie! Jego książka to takie halt and catch fire z Polski do USA z bardzo dobrymi lekcjami, które nie utraciły swojej wartości w czasie. Zdecydowanie polecam. Zbyt mało ludzi w Polsce wie o tym, że ktoś taki jak Tad w ogóle istnieje.

6. GO GLOBAL – KRZYSZTOF RYBIŃSKI (2014)
Go Global to zbiór wywiadów z przedsiębiorcami, którzy dokonali udanej ekspansji zagranicznej z Polski. Od tej książki zaczynałem lektury uzupełniające, które pomogły mi pomóc kilku spółkom w zwiększeniu swojego zasięgu oddziaływania. Większość z omawianych spółek jest B2C jak i nie technologiczna, ale i tak bardzo warto przeczytać, żeby zrozumieć z jak dużym deficytem wiedzy nt. Robienia biznesu międzynarodowo mamy w Polsce do czynienia. Po przeczytaniu tej książki wiedziałem, że tym właśnie chcę się zająć na długi czas. A dodatkowo mam niewytłumaczalny sentyment do showmaństwa (szamaństwa?) ekonomicznego prof. Rybińskiego, co czyni tą książkę jeszcze lepszą w odbiorze.

## Amerykańscy autorzy:
        -
    
7. SCREW IT LET'S DO IT – RICHARD BRANSON (2006)
Bardzo dobra książeczka (128 stron) o dość luźnym i idealistycznym podejściu do biznesu sir Richarda Bransona. Jeśli obawiacie się przed stawianiem pierwszych kroków i chcecie nauczyć się ograniczania ryzyka osobistego (fenomenalna historia założenia linii lotniczych) przy startowaniu nowych przedsięwzięć zdecydowanie warto przeczytać. 

8. IACOCCA: AN AUTOBIOGRAPHY – LEE IACOCCA (1986)
To dość wiekowa już autobiografia marketingowca, który stał za komercyjnym sukcesem forda mustanga (kluczem była sprzedaż ratalna!), dorobił się stanowiska dyrektora generalnego w Fordzie a następnie przeszedł do podupadłego w tamtym czasie Chryslera. Bardzo interesująca historia o korporacyjnej ameryce drugiej połowy XX wieku, związkach biznesu samochodowego z polityką. Myślę, że za rzadko sięgamy do historii przedsiębiorców nieco bardziej odległych nam w latach a za bardzo inspirujemy się nowinkami. Ich historie są zwykle zweryfikowane próbą czasu i dużo łatwiej wydestylować z nich pewne ponadczasowe zasady.

9. ELON MUSK: TESLA, SPACEX, AND THE QUEST FOR A FANTASTIC FUTURE – ASHLEE VANCE (2015)
Elon. Tak samo jak trzeba przeczytać biografię Jobsa, Bezosa czy Iacocci tak trzeba przeczytać biografię Muska. Moim zdaniem facet dostanie pokojową nagrodę nobla w ciągu najbliższych 20 lat, chyba, że bańka taniego pieniądza pęknie i zabraknie mu na to gotówki. Pytanie czy będzie to za spełnienie misji tesli (to accelerate the advent of sustainable transport) czy wynikające z tego spełnienia zbankrutowanie łamiących prawa człowieka państw żyjących z eksploatacji złóż (Rosja, Arabia Saudyjska).

10. ONE CLICK: JEFF BEZOS AND THE RISE OF AMAZON.COM – RICHARD L. BRANDT (2011)
W czasach mojej pracy w e-commerce groźba wejścia Amazona do Polski spędzała sen z powiek wielu ludziom w internetowej Polsce. Minęło kilka lat i nadal spędza, miło, że pewne rzeczy się nie zmieniają. Przeczytałem tą książkę, żeby zrozumieć o co w ogóle chodzi z tym amazonem. Okazało się, że model finansowania oraz zidentyfikowanie trwałych potrzeb klienta już w 1997 w połączeniu z żelazną konsekwencją

11. STEVE JOBS – WALTER ISAACSON (2011)
Ah, Steve. Biografię Jobsa trzeba znać i kropka. Można nie lubić Apple i postaci jego CEO, ale nie można zignorować z powodu trzech słów: Największa. Firma. Świata. Autor napisał także innowatorów, książkę którą wiele osób mi polecało, ale której jeszcze nie przeczytałem.

12. HATCHING TWITTER: A TRUE STORY OF MONEY, POWER, FRIENDSHIP, AND BETRAYAL – NICK BILTON (2013)
To świetna książka reporterska. Czytając tą książkę miałem wrażenie, że ta historia jest bardzo szekspirowska. Nie ma tu co prawda sztyletów ale jest zdrada, przyjaźń, miłość, ogromne pieniądze i wydarzenia, które jeżą włosy na głowie. Odpukać, nigdy z Piotrem nie mieliśmy tego typu jazd i mam nadzieję, że nigdy nie będziemy mieli. Niemniej rzecz czyta się jak thriller i warto przeczytać jeśli ma się cukierkowe spojrzenie na startupy made in sillicon valley. Czytanie newsów o Twitterze bez uprzedniej lektury tej książki jest bez sensu. Co ciekawe, wydarzenia opisane w książce mają swój ciąg dalszy w rzeczywistości bo Jack Dorsey dopiął swego i ostatecznie został CEO Twittera, który ciągle próbuje znaleźć swoją drogę.

13. GROUPON'S BIGGEST DEAL EVER – FRANK SENNETT
Wypracowałem dziwną skłonność do biografii założycieli, CEO i konkretnych firm, którym udało się wpłynąć na losy świata. Taką firmą na pewno jest Groupon. W branży startupowej mamy mnóstwo przeinaczeń dotyczących momentów zwrotnych wielu spółek – czytanie tego typu książek pomaga mi mieć lepsze zrozumienie tego jak poradzili sobie w różnych sytuacjach inni zarządzający. Groupon swego czasu był najszybciej rosnącą spółką w historii świata. Nie zdawałem sobie sprawy z tego jak duży wpływ na Groupona mieli bracia Samwer z Rocket Internet ani jak silną aktywność w obszarze fuzji i przejęć przejawiał Groupon. Wyciągnąłem z tej książki dużo znakomitych lekcji.

14. TITAN: THE LIFE OF JOHN D. ROCKEFELLER, SR. – RON CHERNOW
Tytan to biografia Johna D. Rockefellera, który wynalazł koncept korporacji takim jakim znamy go dziś. Ta książka to odpowiedź na pytanie „Jak zbudować wertykalnie zintegrowany konglomerat i zostać najbogatszym człowiekiem na świecie". Postawiłbym dużo pieniędzy na to, że Jeff Bezos przeczytał tą książkę – podobieństwa obu postaci są zdumiewające.

15. SAM WALTON: MADE IN AMERICA –  SAM WALTON, JOHN HUEY
Autobiografia wieloletniego CEO i założyciela Walmartu. Bez zrozumienia źródeł sukcesu Walmartu oraz Sam's club i standard oil trudno jest zrozumieć dlaczego Amazon będzie tak potężną firmą jaką będzie. Walton był najbogatszym człowiekiem na świecie w latach 1982 – 1988 i prawdopodobnie jednym z najbardziej agresywnych ludzi w historii biznesu. Był ekspertem w kopiowaniu konkurencji – szczególnie irytował konkurentów poprzez ulepszanie ich własnych innowacji. Po siedemdziesiątce został nawet aresztowany w meksyku za mierzenie wysokości półek konkurencji. Wyobraźcie sobie najbogatszego człowieka na świecie, na klęczkach, w meksykańskich delikatesach, z miarką w ręku – niestety akurat tej historii o Samie nie ma w książce. Cytat, który zapadł mi w pamięć: „Wszelkie braki nadrabialiśmy tym, że byliśmy handlowcami."

16. CREATIVITY, INC.: OVERCOMING THE UNSEEN FORCES THAT STAND IN THE WAY OF TRUE INSPIRATION – ED CATMULL, AMY WALLACE
To historia 20 lat firmy Pixar, która dała nam Toy Story, Wall-e, Iniemamocnych czy potwory i spółka. Jest tu kreatywność, jest Steve Jobs i typowo startupowe tworzenie czegoś z niczego. Pozycja idealna dla założycieli, którzy mają żyłkę do kreatywnych projektów i aspirują do oryginalności. Okazuje się, że Pixar ma bardzo metodyczne podejście do innowacyjności, co potwierdza tylko słowa Jocko Willinka: „Discipline equals freedom.".

17. SHOE DOG: A MEMOIR BY THE CREATOR OF NIKE – PHIL KNIGHT
To autobiografia założyciela nike. Fenomenalna biznesowa historia początków firmy, którą wszyscy traktujemy jako naturalny element globalnego krajobrazu – a, która powstała niecałe 50 lat temu. Rzecz jest na tyle uniwersalna, że polecam ją wszystkim przedsiębiorcom, niezależnie od tego czy handlują butami czy nie.

18. HOW TO GET RICH – FELIX DENNIS
Po raz pierwszy spotkałem się z Felixem Dennisem poprzez założyciela Codewise – Roberta Gryna i jego vlog. Okazało się, że Felix napisał ją w 2007 mając wartość w okolicach 750 milionów $, miał więc referencje do tego, żeby odpowiedzieć na pytanie. Gdy okazało się, że dorobił się na działalności wydawniczej w XXI wieku przeczytanie tej książki było dla mnie tyko kwestią czasu. Dennis ma bardzo konwersacyjny styl pisania, choć jego język czasami nastręcza problemów nieprzyzwyczajonemu do brytyjskiego akcentu czytelnikowi.

19. PURPLE COW – SETH GODIN
Znakomita książka jak zawsze genialnego Setha Godina. W 2003 wypuścił na rynek książkę, w której postawił rewolucyjną wtedy tezę, że tradycyjny marketing będzie coraz mniej skuteczny – i, że musimy zająć się wyróżnikami produktów i wbudować elementy dystrybucji w produkty. Wymyślił to 15 lat temu, przed iPhonem i social mediami, kiedy 90% świata nie miało jeszcze dostępu do internetu. Krótka, akcjonalna, znakomicie napisana.

20. THE DIP – SETH GODIN
Krótka książka o zaletach rezygnowania we właściwych momentach – lub nie zaczynania wcale. W przeciwieństwie do coachingowych głupot o nie poddawaniu się nigdy oferuje praktyczną życiową elastyczność, której często brakuje w biznesie. Bardzo akcjonalna, krótka, da się przeczytać w jedno popołudnie. Czekałem 4 lata, żeby skorzystać z rekomendacji mojego szefa i ją przeczytać – nie zrób tego samego błędu.

21. WHO IS MICHAEL OVITZ?: A MEMOIR – MICHAEL OVITZ
Ta książka dała mi wiele inspiracji do tego jak prowadzić swoją firmę. CAA była prawdopodobnie najbardziej potężną firmą usługową na świecie nie będącą funduszem inwestycyjnym (a potem stała się także funduszem).

Biografia Ovitza jest szalona. Prawdopodobnie najlepszy agent w historii showbusinessu i najlepszy handlowiec wśród agentów. Był inwestorem w Loudcloud i partnerem w Andressen Horowitz. Zaplanował ekspansję biznesową w palantirze. Brokerowane wielomiliardowe transakcje fuzji i przejęć. Był dyrektorem operacyjnym w Disney. Legenda.

22. BAD BLOOD: SECRETS AND LIES IN A SILICON VALLEY STARTUP – JOHN CARREYROU
Niektóre klasyczne cytaty wracały do ​​mnie podczas słuchania tego audiobooka.

„Możesz oszukać wszystkich ludzi przez cały czas, a niektórzy ludzie przez cały czas, ale nie możesz cały czas oszukać wszystkich ludzi".

„Nie inwestuj w rzeczy, których nie rozumiesz"

Theranos osiągnął wartość ponad 10 miliardów dolarów. Elisabeth Holmes miała ponad 99% głosów w radzie nadzorczej theranosa co zredukowało jej znaczenie do poziomu kwiatka przy korzuchu. Jednak ludzie tacy jak Henry Kissinger, James Mattis, Richard Kovacevich, William Perry zajęli miejsca w radzie i długo w niej zasiadali. Wszyscy zainwestowali swoje pieniądze / czas / reputację w coś, czego zupełnie nie rozumieli.
Po kilku publikacjach w mediach wszystko to zawaliło się jak domek z kart. Jeśli pracujesz w BioTech, LabTech, dziennikarstwie śledczym lub PR – prawdopodobnie warto przeczytać tę książkę. Jeśli nie – ale jesteś ciekawy mechanizmu oszustwa, niepowodzeń ładu korporacyjnego lub budowania kultury firmy – nadal będziesz czuć satysfakcję z lektury. Ta książka to gotowy scenariusz filmowy.

23. GONIĄC CZARNE JEDNOROŻCE. JAK POLSKI WILK Z WALL STREET ZOSTAŁ AFRYKAŃSKIM TERRORYSTĄ – MAREK ZMYSLOWSKI
To jest bardzo dobra książka. Jest też bardzo dobrze napisana. Z jednej strony przypomina storytellingowe pozycje biznesowe, z drugiej – powieści przygodowe i podróżnicze. Gdy czytałem niektóre rozdziały miałem skojarzenia z biografią Tony'ego Halika. Innym razem – z książką Lecha Kaniuka, Tada Wilkowicza albo Przemysława Gacka. Zwrotów akcji jest co nie miara a całość – choć wydaje się być prawdziwa (a nawet bywa udokumentowana), równocześnie sprawia wrażenie nieprawdopodobnej.

Jeśli chcecie robić biznes w afryce – albo krajach rozwijających się, jest to pozycja obowiązkowa. Jeśli planujecie wbić się do Rocket Internet lub innej fabryki startupów – też. Jeśli chcecie zobaczyć startupową kuchnię bez koloryzowania – także.

Słuchałem audiobooka na audiotece. Bardzo mi się podobał – z wyjątkiem małych, irytujących szczegółów. Na przykład o personelu pokładowym samolotu narrator mówi „Stewardessa" zamiast „Stiłardessa" a o funduszach venture capital „Fał-ce" zamiast „wi-si". Ale to detal. Mam wrażenie, że audiotece brakuje procesu proof-listieningu po nagraniu materiału przez kogoś kto ogarnia przedmiot o którym mówi lektor. Czekam na ekranizację.

# Książki dla młodych menedżerów
---

Szefem stałem się, wtedy gdy opanowałem swoje rzemiosło i przyległości na tyle dobrze, żeby wziąć odpowiedzialność nie tylko za swój wynik, ale także za rozwój i wynik innych. To dość typowa droga. Zabawne, że percepcja otoczenia wygląda tak, że genialny programista po awansie będzie genialnym teamleaderem, genialny sprzedawca genialnym dyrektorem i tak dalej. To oczywiście nieporozumienie, w rzeczywistości działa to nieco inaczej.

Daje się tym wrażeniem przykryć to, że początki w skórze menedżera są bardzo trudne. Po prawie trzech latach menedżerowania mogę powiedzieć to z własnego doświadczenia. Ponieważ miałem świadomość tego, że zaczynam od zera, wiedziałem, że muszę się szybko uczyć. Pomogło mi to, że miałem w swoim życiu 18 prac i dwudziestu kilku szefów. Wiedziałem z własnego doświadczenia, co mi się w różnych stylach i osobach podobało, i co mi się nie podobało – nie teoretyzowałem. Patrząc wstecz, uczyłem się z książek, na błędach i od mądrzejszych od siebie. Na koniec dnia najwięcej dawało mi rozmawianie z szefami lepszymi ode mnie samego. Potrzebowałem jednak dołożyć do tego sporo teorii. I błędów. Dowcip polegał też na tym, że studiowałem przez 3 semestry zarządzanie, a brakowało mi teorii. Myślę, że to najlepsza recenzja tych studiów.

Poniżej długa lista pozycji, które pomogły mi w tym obszarze kompetencji.

1. DELIVERING HAPPINESS – TONY HSIEH (2010)
Tony Hsieh i jego historia zappos.com (przy okazji – jego nazwisko wymawia się Szej). Dla mnie ta książka jest wieloma wartościami naraz. Z jednej strony pokazuje przykład startupowego rollercoastera z exitami, VCs, pełną paletą emocji, otarciem się o bankructwo i powrót w wielkim stylu. To po prostu świetna historia. Z drugiej strony to przykład tego, jak potężną może być kultura, która stawia doświadczenie klienta w centrum. Z trzeciej to dla mnie przykład tego, jak bardzo odmienny stosunek do zarządzania można mieć np. ode mnie i nadal wygrywać (choć wydaje mi się, że eksperyment z holokracją nie zakończy się pomyślnie). Hsieh ma talent do opowieści i podawania dość zawiłych recept w prosty sposób. Był czas, w którym zappos był na slajdach każdej prezentacji na wszystkich konferencjach. Moim zdaniem zasłużenie. Warto zapoznać się ze źródłem.

2. WINNING ZNACZY WYGRYWAĆ – JACK WELCH (2005)
Jack Welch jest legendą korporacyjnej ameryki. W ciągu 20 lat, kiedy był CEO GE, spółka dodała 400 miliardów dolarów do swojej wyceny. Wiele tez z tej książki próba czasu zweryfikowała negatywnie. Jeszcze inne wcale nie aplikują się do życia przeciętnego menedżera, szczególnie w Polsce, tym bardziej w startupach. Ale trzeba znać i wyrobić sobie pogląd. Warto to zrobić dlatego, że część z tez z tej książki krąży po rynku jako prawdy objawione. Poglądy każdego polityka są determinowane przez teorię jakiegoś dawno nieżyjącego ekonomisty. Poglądy każdego menedżera są determinowane przez autora jakichś książki. Warto weryfikować swoje poglądy w praktyce, ale też odnajdywać ich źródła teoretyczne.

3. CHECKLIST MANIFESTO – ATUL GAWANDE (2009)
Niewiele rzeczy jest mniej cool niż checklista. Z drugiej strony niewiele rzeczy lepiej i taniej zapobiega fuckupom. Cała książka mogłaby zostać zamknięta do zdania „jeśli będziecie używać checklist zgodnie z przeznaczeniem, złe rzeczy będą działy się rzadziej". Niestety, żeby przekonać kogoś do używania czegoś tak mało cool jak checklista, potrzebna jest książka. Autor napisał tę książkę w skutek zakończeniu projektu wdrażania checklist w szpitalach w różnych częściach świata na zlecenie WHO. Wniosek jest prosty: to działa wszędzie. Jeśli waszym zadaniem jest przeciwdziałać fuckupom w waszym procesie (każdego menedżera jest) to przeczytajcie tę książkę. Nie tylko będziecie dzięki temu wiedzieć, dlaczego warto używać checklist. Co nietypowe dla książek tego typu dowiecie się także jak to robić.

4. THE HARD THINGS ABOUT HARD THINGS – BEN HOROWITZ (2014)
Ben Horowitz. Najpierw CEO firmy sprzedanej za 1.6 mld$, obecnie partner-założyciel jednego z najbardziej prominentnych funduszy venture capital na świecie – Anderssen Horowitz. Jego książka jest tak pełna mądrości i lekcji płynących z doświadczenia, że aż trudno o niej opowiadać. Dla mnie to lektura obowiązkowa dla wszystkich startupowych menedżerów. Niektóre, bardzo trudne decyzje i działania wykonywałem dosłownie z tą książką w ręku. Żeby przekonać was do niej, posłużę się jednak wystąpieniem Horowitza w ramach genialnego cyklu wykładów zorganizowanego przez Y Combinator na uniwersytecie Stanforda (cały cykl to moim zdaniem jazda obowiązkowa dla ludzi, którzy myślą o sobie poważnie w świecie startupów). Książka jest nawet lepsza niż to wystąpienie. Najbardziej podoba mi się w niej to, że dostarcza najbardziej wartościowych porad tzn. takich, które Ben przećwiczył na własnym posiniaczonym tyłku. Kupienie wersji polskiej, którą ktoś (oszczędzę mu epitetów) zatytułował „najtrudniejsze w tym, co trudne" uważam za gruby nietakt i nagradzanie niekompetencji i złego smaku.

5. THE GOAL – ELIYAHU M. GOLDRATT (1984)
The goal to jedna z lektur obowiązkowych na Insead. Bardzo lubię, gdy książki non-fiction są pisane w sposób dla nich nietypowy, fabularny. Tutaj spotykamy się z historią zarządzającego fabryką, która traci pieniądze. Dostaje on od swojego szefa ultimatum. Albo wyprowadzi fabrykę na rentowność w 3 miesiące, albo zostanie zwolniony a fabryka, która jest dużym pracodawcą w jego rodzinnym mieście, zostanie zamknięta. Zaczyna się wyścig z czasem, który zmusi go do zmiany części przekonań na temat biznesu i nauczy go wiele o sobie samym. Książka bardzo wartościowa, bo dzięki pokazaniu również prywatnych kosztów i obciążeń głównego bohatera czyni mało seksowny temat optymalizacji procesów lekkostrawnym. Lektura obowiązkowa, jeśli ponosicie odpowiedzialność za dowolny proces (a każdy menedżer ponosi).

6. HIGH OUTPUT MANAGEMENT – ANDY GROVE (1996)
Książka ta jest nieco przeredagowanym podręcznikiem dla menedżerów intela. Horowitz w Hard Things about hard things przyznawał się do inspiracji Grove'm, więc postanowiłem iść tym tropem. Dobra decyzja. Grove doprowadził intela do pozycji najbardziej wartościowej firmy świata i był autorem kilku decyzji, które z perspektywy czasu okazały się momentami zwrotnymi w historii tej firmy. Trudno mi sobie wyobrazić jak poradziłbym sobie w pierwszych miesiącach menedżerowania na full time bez tej książki. Absolutny klasyk.

7. EXTREME OWNERSHIP: HOW U.S. NAVY SEALS LEAD AND WIN – JOCKO WILLINK (2015)
Jocko Willink to facet, który jest dokładnie tym, na co wygląda – maszyną do zabijania. Obecnie podcaster i konsultant w licznych amerykańskich korporacjach. Kluczowym doświadczeniem dla zrozumienia tej postaci było jednak dowodzenie zespołem Sealsów w największej bitwie drugiej wojny w Iraku – Ramadi. Willink został za to odznaczony brązową i srebrną gwiazdą. Po przejściu na emeryturę marynarka poprosiła go o stworzenie cyklu szkoleniowego dla korpusu oficerskiego. Ta książka jest spisaną i ucywilnioną wersją podstaw tego kursu. Jego styl dowodzenia polega na braniu odpowiedzialności za wszystko co ci się przytrafia, niezależnie od tego, czy miałeś na to bezpośredni, czy tylko pośredni wpływ. To bardzo dobra zasada. Jeśli jesteś CEO wszystkie fuckupy, które się dzieją, są twoją winą. Istnieją tylko 3 opcje. Albo spieprzyłeś coś Ty, albo spieprzył ktoś, kogo zatrudniłeś – więc jest to twoja odpowiedzialność. Albo spieprzył ktoś, kogo zatrudnił ktoś, kogo zatrudniłeś – więc jest to twoja odpowiedzialność. Extreme ownership.

8. ONLY THE PARANOID SURVIVE – ANDY GROVE (1983)
To druga książka Grove'a, którą tu umieszczam. On sam napisał, że chciałby w krytycznych momentach mieć tę książkę, ale ponieważ wtedy nie miał, to ją napisał – żeby inni mieli wsparcie. Autor koncentruje się na momentach zmiany, kiedy wiadomo już, że nie da się funkcjonować tak jak dotąd, ale nie bardzo wiadomo, jak firma i zespół zarządzający powinien odnaleźć się w nowej rzeczywistości. Grove posługuje się tutaj konkretnymi przykładami z życia intela. Warto przeczytać tę książkę „zawczasu", kiedy nie jest ona nam aż tak przydatna. Mnie ta lektura kupiła spokój ducha w razie, gdyby taka sytuacja zaszła to jestem na nią przygotowany.

9. THE SCORE TAKES CARE OF ITSELF: MY PHILOSOPHY OF LEADERSHIP – BILL WALCH (2009)
Walch to trener futbolu amerykańskiego, który trafił do Hall of Fame. Trzykrotny zdobywca Super Bowl i trzykrotny mistrz ligi z zespołem San Francisco 49ers. Gdy obejmował ten zespół, był na szarym końcu ligi z jedną z najdłuższą serii porażek w historii futbolu amerykańskiego. A jednak poprowadził ich do mistrzostwa. Jego filozofia była prosta. Jeśli wszyscy w całej organizacji będą wykonywać właściwe rzeczy we właściwy sposób, to wynik zadba sam o siebie i wygramy. Brzmi jak mikrozarządzanie? No jasne. Facet w pierwszy dzień po starcie zaczął pracę od uczenia sekretarki odbierania telefonu. Napisał na to trzystronnicową procedurę. Udało mu się wypracować w organizacji nawyk dbania o detale i robienia rzeczy dobrze po prostu zawsze. Wartościowa pozycja, choć Polacy mają z nią naturalny problem – futbol amerykański nie jest u nas bardzo popularny.

10. KSIĄŻKI Z SERII JEDNOMINUTOWEGO MENEDŻERA – KEN BLANCHARD
Króciutkie książki, które mierzą się z kolejnymi zagadnieniami za pomocą opowieści. Jednominutowy menedżer bardzo pomógł mi poprawić swoje kompetencje menedżerskie – i nie wymagało to wdrożenia żadnej skomplikowanej metodyki, pójścia na drogie studia MBA ani przeczytania dziesiątek tysięcy stron. Gdy zacznę zatrudniać menedżerów, jedną z pierwszych kwestii będzie upewnienie się, że przeczytali Blancharda od deski do deski.

11. THE ONE THING – GARY KELLER, JAY PAPASAN
Prosta, bardzo ładnie wydana książka traktująca na temat systemu zarządzania produktywnością – tak indywidualną, jak i zespole czy organizacji. W połączeniu z lekturą „Getting Things Done" może być superbronią. Dzięki tej książce zrobiłem w 2017 znacznie więcej rzeczy ważnych niż gdybym jej nie przeczytał. Mało rzeczy jest bardziej istotnych dla menedżera niż nauczenie siebie oraz członków zespołu efektywnej pracy.

12. FOOLED BY RANDOMNESS: THE HIDDEN ROLE OF CHANCE IN LIFE AND IN THE MARKETS – NASSIM NICHOLAS TALEB

13. THE BLACK SWAN: THE IMPACT OF THE HIGHLY IMPROBABLE – NASSIM NICHOLAS TALEB

14. ANTIFRAGILE: THINGS THAT GAIN FROM DISORDER – NASSIM NICHOLAS TALEB
Trylogia książek Nassima Taleba była jedną z najlepszych przygód intelektualnych w moim życiu. Autor zrobił nam koktajl z zarządzania ryzykiem, przygód ze świata bankowości inwestycyjnej i filozofii. Nie jest to najłatwiejsza lektura, choć momentami jest zabawna (gruby Tony!). Książka wyszła po polsku i warto ją przeczytać w tym języku – czytając antykruchość po angielsku, trzeba się naprawdę wysilić. Ta lektura miała duży wpływ na moje postrzeganie świata a w szczególności proces podejmowania decyzji. Przeczytałem jak zawsze kilka lat za późno. Jazda obowiązkowa, szczególnie jeśli planujecie w swoim życiu ryzykować (jeśli jesteście w startupach, to nawet nie planując tego ryzykujecie). Śledząc jego dokonania, odnoszę wrażenie, że Taleb wydaje się dodatkowo być takim, jakim opisuje się w książkach i faktycznie korzysta ze swoich recept. Przykładowo fundusz hedge Universa Investments LP, któremu doradza Taleb, zarobił w 2015 miliard dolarów w jeden dzień. Podobno właśnie na bazie strategii opcyjnej, którą Taleb opisał kilka lat wcześniej w jednej ze swoich książek.

15. LUDZIE PRZECIWKO LUDZIOM? JAK ŻYĆ WE WSPÓŁCZESNEJ POLSCE- JACEK SANTORSKI

16. DOBRE ŻYCIE. THE BEST OF JACEK SANTORSKI – JACEK SANTORSKI
Pierwszą książkę Santorskiego przeczytałem na początku studiów. Od tego czasu czytam wszystko, co jest podpisane jego nazwiskiem i wpadnie mi w ręce. Dla mnie najciekawsze w postaci autora jest to, że był w stanie zmienić kapelusz z terapeuty i wydawcy w konsultanta i doradcę. Santorski, prowadząc wydawnictwo, które później stało się czarną owcą, wygenerował 200.000 złotych straty, którą musiał odrobić. Odrobił w ciągu kilku lat spędzonych na konsultowaniu i szkoleniu zarządów korporacji. Teraz Santorski jest CEO w grupie firm doradczych values, która jest w 70% własnością Dominiki Kulczyk a wśród której trenerów można znaleźć np. Edwina Bendyka czy Wojciecha Eichelbergera. Przykład tego, że zasuwając można spaść na cztery łapy, nawet jeśli po drodze miało się gruby zakręt (200 tysięcy teraz a 200 tysięcy w latach 90 to zupełnie inna kwota). Ludzie przeciwko ludziom traktuje o tym, jak radzić sobie z narastającym stresem oraz coraz szybszymi i wymagającymi zmianami rynku pracy. Dobre życie to podsumowanie jego dotychczasowego dorobku pisarskiego i medialnego. Ta książka była dużym elementem w zmianie mojego stylu pracy w 2017.

17. WHO MOVED MY CHEESE? – SPENCER JOHNSON, KENNETH H. BLANCHARD
Kto zabrał mój ser to książka, która ma kilkadziesiąt stron i traktuje o reagowaniu na zmiany. Autor jednominutowego menedżera w bardzo przystępny sposób pokazuje różnicę w podejściu ludzi, którzy czerpią korzyści ze zmian i oraz ludźmi, którzy nie korzystają na zmianach. Ponieważ technologia i globalizacja to siły, które na trwałe przeorają rzeczywistość, tkwienie i opieranie się zmianom będzie miało dla ludzi w wieku produkcyjnym dramatyczne konsekwencje. Jeśli macie problemy ze zmienianiem się i reagowaniem na zmiany – pozycja obowiązkowa. Jeszcze lepiej – dajcie ją w prezencie wstrzymującemu zmiany współpracownikowi.

18. THE 4-HOUR WORKWEEK – TIMOTHY FERRISS
Pierwsza z książek Tima Ferrissa, którego twórczość uwielbiam. Ferriss koncentruje się w niej na lekcjach płynących z doświadczeń w jego firmie BrainQuicken. Autor pracował nad sklepem internetowym z suplementami diety i miał serdecznie dosyć 80-godzinnego tygodnia pracy bez wytchnienia i urlopu. W ciągu kilku miesięcy był w stanie zredukować czas poświęcany na pracę, odwiązać się lokalizacyjnie od biznesu i zacząć podróżować, jednocześnie wzrastając przychody. Lista osiągnięć i płaszczyzn, na których ten facet funkcjonuje, jest imponująca. Bestsellery The New York Times, 5 języków, inwestycje w Facebooka, Twittera, Ubera, Alibabę, Shopify, podcast z 200 mln ściągnięć, mistrzostwo świata w kick-boxingu i tangu.

19. TOOLS OF TITANS: THE TACTICS, ROUTINES, AND HABITS OF BILLIONAIRES, ICONS, AND WORLD-CLASS PERFORMERS – TIMOTHY FERRISS
Ostatnia z książek Tima Ferrissa (i pierwsza niebędąca czterogodzinną), która powstała na bazie jego podcastu, w którym dekonstruuje ludzi najlepszych w swoich dziedzinach. Wstęp napisał Arnold Schwarzennegger, a podcast odwiedzili mistrzowie świata w wielu dziedzinach jak np. Jamie Foxx, Peter Thiel, Jocko Willink, Chris Sacca, Tony Robbins, Malcolm Gladwell czy Paulo Coehlo. Książka stanowi syntezę taktyk i narzędzi podzieloną na 3 rozdziały: zdrowie, pieniądze oraz mądrość. Dla mnie ten podcast to najlepszy format medialny w tej dekadzie. Jest tak popularny, że wspomnienie konkretnej marki sardynek w jednym z podcastów spowodowało wymiecenie jej z półek w marketach w całej Ameryce. Skończyłem ją wczoraj wieczorem. Z tej książki zrobiłem najwięcej notatek w ciągu ostatnich 2-3 lat (to indeks stron z podkreśleniami i notatkami):

CUT.png

20. TRIBE OF MENTORS: SHORT LIFE ADVICE FROM THE BEST IN THE WORLD – TIMOTHY FERRISS
Tim stał się Timothym i w 11 miesięcy po „Tools of Titans„ napisał najłatwiejszą książkę w swojej karierze pisarskiej. To nie zarzut, bo nie miało negatywnego wpływu na wartość dla czytelnika. Autor zadał 11 pytań 140 osobom najlepszym w swoich obszarach. Mamy tu miliarderów, medalistów olimpijskich, pisarzy, pokerzystów, ekspertów od blockchaina, producentów muzycznych i reżyserów. Zastanawiałeś się kiedyś, w jaki sposób Robert Rodriguez jest w stanie żonglować tyloma projektami na raz? Z tej książki można dowiedzieć się takich właśnie rzeczy.

21. THINKING, FAST AND SLOW – DANIEL KAHNEMAN, AMOS TVERSKY
To książka, którą czytam po kawałeczku. Jest cholernie ciężka do czytania. Kahneman dostał za koncepcje zawarte w niej nobla, którego jego kolega po piórze – Amos Tverski niestety nie dożył. Nobla w pełni zasłużonego, bo od ich pracy zaczął się boom na ekonomię behawioralną. Autorzy koncentrują się na pułapkach w myśleniu oraz ograniczeniach, jakie niesie ze sobą ludzki mózg z perspektywy użytkownika. Jeśli chcecie myśleć lepiej (każdy powinien) – jazda obowiązkowa. Ta książka będzie przydatna w szczególności dla pracujących w e-commerce czy sprzedaży i marketingu, bo pomoże wam zrozumieć, dlaczego czasami klienci podejmują „nieracjonalne" decyzje zakupowe.

22. START WITH WHY: HOW GREAT LEADERS INSPIRE EVERYONE TO TAKE ACTION – SIMON SINEK
Ta książka jest przykładem na bardzo dobry marketingowy ruch konsultanta, który monetyzuje swój TED talk rozszerzając go i jako ciekawy eksperyment i case study należy ją postrzegać. Wiedziałem, dlaczego robię to, co robię przed tą książką, ale pomogła mi ona uporządkować odpowiedź na moje „why". Jeśli przychodzisz do pracy po to, żeby zapłacić ratę kredytu hipotecznego, to jest to książka dla ciebie. Poza ciekawostką, jaką stanowi ta technika marketingowa w zupełności wystarczy wam obejrzenie TED talku, od którego wszystko się zaczęło. https://www.youtube.com/watch?v=u4ZoJKF_VuA

23. SIŁA NAWYKU – CHARLES DUHIGG
Jak bardzo mamy wolną wolę? Jak bardzo jesteśmy panami swojego losu? Dla mnie ta książka (a zabierałem się do przeczytania ponad 2 lata) była bardzo pomocna i akcjonalna. Udało mi się zmienić kilka negatywnych nawyków dzięki prawidłowościom, które poznałem dzięki tej książce.

24. 7 NAWYKÓW SKUTECZNEGO DZIAŁANIA – STEPHEN COVEY
Niebezpodstawnie zaczynam ten post od dwóch książek o nawykach. Zasłyszane powiedzenie – "It's not what you know. It's what you do consistently" sprawdza się bardzo mocno. Covey to absolutny klasyk książek self-help. Wśród ludzi, którzy mają 30 i więcej lat zwykle przynajmniej słyszało o tej książce. Widzę jednak, że dwudziestolatkowie już nie załapali się na wartość, która z niej płynie – warto to nadrobić.

25. GETTING THINGS DONE – DAVID ALLEN
David Allen to twórca jednego z najlepszych systemów efektywności osobistej na świecie. Jeśli chcesz zwiększyć swoją produktywność (chcesz!) sięgnij po tę książkę. Dodatkowo, gdy byłem na tegorocznym infoshare przekonałem się na własne oczy, że potrafi występować publicznie i dzielić się z publicznością swoimi ideami. Myślę, że najlepszą rekomendację będzie to, że w Righthello wszyscy pracownicy muszą przeczytać tę książkę. Osobiście nie wyobrażam sobie bez niej pracy.

26. CHOOSE YOURSELF – JAMES ALTUCHER
James Altucher to jedyny przedstawiciel nurtu „failure porn", którego toleruję. Poza znakomitym podcastem (nazywa się zaskakująco: The James Altucher Show) napisał czas jakiś temu bardzo dobrą książkę o stawianiu na samego siebie i swoją jakość życia. Zmagam się z tym tematem od kilku lat, bo odpowiedzialność oraz pracoholizm bardzo utrudniają tego typu decyzje, ale bez tej książki nie udałoby się na pewno. W 2017 zamierzam dość istotnie postawić na jakość życia.

27. FACTFULNESS: TEN REASONS WE'RE WRONG ABOUT THE WORLD – AND WHY THINGS ARE BETTER THAN YOU THINK – HANS ROSLING,  OLA ROSLING, ANNA ROSLING RÖNNLUND
Nie ma znaczenia, co robisz, dobrze jest to zrobić poprzez podejście oparte na faktach. Szczególnie warto przeczytać, jeśli walczysz o to, by zostać / pozostać optymistą lub dawno przegrałeś tę walkę. Ta książka zaskakuje i obnaża czytelnika. Okazuje się, że wiemy o otaczającym nas świecie o wiele mniej, niż sądzimy, a nasze uprzedzenia są o wiele potężniejsze, niż się spodziewamy. Zacznij od wystąpień TEDx Hansa Roslinga. Autorowi nie udało się powtórzyć swoich wystąpień w książce, co jest świetną wiadomością i rzadkością w porównaniu z innymi autorami, którzy przemawiali w TEDx. Ta książka jest krótka i zwięzła. Przeczytałem to w 3 popołudnia.

# Linki
---
https://bartekmajewski.pl/ksiazki/10-ksiazek-dla-poczatkujacego-startupowca/
https://bartekmajewski.pl/ksiazki/11-wartosciowych-ksiazek-o-sprzedazy-i-marketingu/
https://bartekmajewski.pl/edukacja/70-biznesowych-historii-ktore-warto-poznac/
https://bartekmajewski.pl/ksiazki/9-ksiazek-dla-mlodych-menedzerow/